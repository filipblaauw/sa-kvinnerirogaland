var json = [{
				"id":"0",
				"name":"Lill Mari Hafsø Solstad",
				"intro":"Da Lill-Mari Hafsø Solstad giftet seg, ville hun danse en dans for å fortelle hva hun følte. Heller dans enn en tale.",
				"video":"3448015",
				"html":"<p><strong class='inlineStrong'>– Dans er min livsstil. Den er alt.</strong> En føler dans, en tenker dans. Dansen er det som gjør at livet mitt blir rikt. I perioder jeg ikke får danset så mye er jeg ikke så hyggelig å være sammen med. Dansen kan også være en slags terapi. Hvis jeg har gått gjennom tunge prosesser, har jeg gått og danset i studio alene. Det handler ikke om stå på en scene og vise hvor briljant en er. Det er så mye dypere enn det.</p>\
						<p>Da Lill-Mari Hafsø Solstad giftet seg, ville hun danse en dans for å fortelle hva hun følte. Heller dans enn en tale.</p>\
						<p>– Jeg har lettere for å uttrykke meg gjennom dans enn å snakke, sier sjefen, koreografen og danseren i dansekompaniet Glow. Hun er også faglærer ved danselinjen ved Vågen videregående skole.</p>\
						<p><i>– Kan alle danse?</i></p>\
						<p>– Klart det! Klart det! Dansen ligger hos alle som blir født. Du ser at barn kan bevege seg til rytme. De reagerer på musikk, ved å smile bevege på armene og gynge. Grunnen til at noen begynner å tenke at vi ikke kan danse er fordi vi på et tidspunkt begynner å dømme det vi gjør ut fra hvordan det ser ut. Hvis vi hadde begynt å tillate oss selv å bevege oss spontant, uten å tenkt på hvordan det så ut, tror jeg alle hadde følt at de kunne danse. Men vi er så oppmerksomme på hvordan ting ser ut, nå ser jeg dum ut, nå ser jeg sånn ut, at  vi lager mange sperrer for oss selv.</p>\
						<p>– Den beste dansen, hvis vi ser bort fra den profesjonelle dansen, er den spontane dansen der noen danser som om ingen andre ser på dem, for eksempel seint på en fest hvis noen tørr å ta den helt ut. Det er jo den dansen som er helt genuin, ikke den som er vakker og der alt det tekniske er på plass.</p>\
						<p><i>– Danser du mye på bordene?</i></p>\
						<p>– Ja, det hender jo det. Men det er på fritiden, et fristed der jeg ikke trenger tenker på hvordan ting ser ut.</p>\
						<p>Kompanilederen, koreografen og danselæreren setter store krav til både seg selv og andre.</p>\
						<p>– Jeg har forventninger til elevene og danserne mine. Det er jeg veldig åpen om. De som jobber med meg, vet hva jeg forventer. Gjør de ikke det, gir jeg tilbakemelding. Det er liksom en tradisjon at dans kan oppleves veldig disiplinert og strengt. Jeg følger ikke den gamle russiske metoden, verken som lærer, koreograf eller kompanileder, men vi som jobber med dans er trent til å ha en veldig sterk disiplin. Å si ting på en tydelig måte, men samtidig ha det kjekt i rommet, det er veldig viktig. En kan komme inn i en dansesal, det har jeg selv gjort, og nesten ikke tørre puste fordi respekten for læreren er så stor. Respekt skal en ha som koreograf, lærer og kompanileder, men   det handler om å møte menneskene en jobber med på en mellommenneskelig måte.</p>\
						<p><i>– Hva tenker du på når du danser?</i></p>\
						<p>– Danser jeg lyrisk så føler jeg meg bare fri. Likevel er det et fysisk aspekt ved at en hele tiden skal pushe seg selv. Du skal lengre ut, du skal mer inn. Større kontraster. Du skal hele tiden utfordre deg selv. Danser jeg hiphop tenker jeg mye mer at det skal være skarpt og hardt. Jobber mye mer den tøffe attituden. Det er nesten som om du er bittelitt schizofren når du danser fordi en legger så mange forskjellige følelser og kraft i det ut fra dansestil og musikk.</p>",
				"cite":"Dans er min livsstil. Den er alt. En føler dans, en tenker dans. ",
				"county":"Sandnes",
				"map":"sandnes",
				"byline":"Pål Christensen"
			},
			{
				"id":"1",
				"name":"Grethe Spanne Ledaal",
				"intro":"Det er en flott sommerdag med fuglekvitter og beitende sauer på grønne enger. Høy himmel og en nydelig utsikt over Ombo, Halsnøya og vakker natur i Ryfylke.",
				"video":"3452467",
				"html":"<p><strong class='inlineStrong'>Grethe er ute for å flytte sauene over til et annet jorde, der gresset er enda grønnere.</strong></p>\
				<p>- Si, si, si, si! Kom så! Med melodiøs røst og en bøtte full av godsaker er ikke sauene vanskelige å be. De flokker seg rundt matmor Grethe og blir med gjennom åpningen i gjerdet. Det er lett å se at de trives her, både mennesker og dyr.</p>\
				<p>- De som er bønder i dag har en egen lidenskap for det de gjør. Det ligger vannvittig mye arbeid bak. Det er alltid noen prosjekter på gang. Du blir aldri ferdig.</p>\
				<p>- Jeg liker friheten ved å være bonde. Du styrer din egen dag, selv om du på mange måter er låst. Du kan ikke reise bort uten å ha noen som passer på. Jeg liker å jobbe, men noen ganger er det viktig å prioritere andre ting. Å reise vekk eller ta en tur på sjøen, sier Grethe.</p>\
				<p><strong class='inlineStrong'>Det er selvsagt ikke helt tilfeldig at Madla-jenta havnet på Finnøy.</strong> I gamle dager var det farfar som drev gården med kyr og sauer. Også faren har vært involvert i gårdsdriften, før jorden ble forpaktet til andre. Grethe tilbrakte barndommens ferier og helger her på Spanne og lot seg omsider overtale til å flytte fra byen. Men ikke for å bli bonde.</p>\
				<p>Til stor skepsis fra mange på Finnøy startet hun blomsterbutikk på Judaberg. Det gikk bra. Hun trivdes i jobben, men etter mange år fikk hun lyst til å gjøre noe helt annet. For sju år siden begynte hun med sauer på si. Bygde opp besetningen til et nivå der hun kunne drive med sau på fulltid. Og sånn ble det. I august i fjor solgte hun seg ut av blomsterbutikken og ble heltidsbonde. I dag har Grethe 100 vinterfora sauer og 250 lam. I tillegg til hunden Pernille og de to kattene Turtis og Turte.</p>\
				<p>- Det har vært masse nytt å lære. Jeg har tatt kurs og er ikke redd for å spørre andre bønder om hjelp. Jeg setter pris på å få jobbe fysisk, være ute og jobbe med dyr.</p>\
				<p>- Jeg er veldig glad for at vi kan bo her, med naturen og sjøen og dyr rundt oss. Her kjenner vi alle. Det føles trygt. Ungene har det fritt og godt. Det er en flott plass med flotte folk.</p>",
				"cite":"Her kjenner vi alle. Det føles trygt",
				"county":"Finnøy",
				"map":"finnoy",
				"byline":"Jarle Aasland"

			},
			{
				"id":"2",
				"name":"Vibeke Thomassen",
				"intro":"Vibeke Thomassen (24) fra Utsira trives aller best når hun er på sjøen i røft vær.",
				"video":"3452471",
				"html":"<p><strong class='inlineStrong'>– Jeg er jo oppvokst ute i havgapet, og både far og brødrene mine var sjøfolk. Da er det helt naturlig at jeg også er det, sier fisker Vibeke Thomassen (24) fra Utsira.</strong></p>\
<p>Utsira er Norges minste kommune i folketall, og bare Kvitsøy er mindre i areal. Fiske har alltid vært en viktig næring på den lille øya lengst vest i Rogaland.</p>\
<p>– Du er fri når du bor her ute, men det er alltid noe å finne på. Jeg blir ikke arbeidsledig, iallfall ikke når jeg har hus. Utsira er en kjekk plass, og her skal jeg bo til dør, mener Vibeke.</p>\
<p><strong class='inlineStrong'>Norges minste kommune har hav på alle kanter, og en naturlig del av hverdagen er å høste av sjøens matfat.</strong></p>\
<p>– Vi har alltid hatt noe å gjøre på, og fisket hummer siden vi gikk i barnehagen. Jeg og bestevennen min lagde teiner selv, og stakk ned til sjøen rett etter skolen.</p>\
<p>Og Vibeke trives aller best når hun får være på sjøen, med bølgeskvulp mot båtripa.</p>\
<p>– Det er alltid kjekt på sjøen, særlig når det er litt dårlig vær. Da er det litt action, sier hun uredd bak roret.</p>",
				"cite":"Det er alltid kjekt på sjøen, særlig når det er litt dårlig vær",
				"county":"Utsira",
				"map":"utsira",
				"byline":"Anders Minge"

			},
			{
				"id":"3",
				"name":"Katharina Fowler",
				"intro":"Katharina Fowler tar på våtdrakten. Selv om sola skinner, er det bare 11 grader i sjøen, men likefullt tid for årets første treningsøkt i sjøen. På land trener hun hele året. Løping og sykling. Svømming gjøres i basseng i den mørke årstid.",
				"video":"3451846",
				"html":"<p><strong class='inlineStrong'>54-åringen er fra Saland i Sveits, et tettsted med 113 innbyggere.</strong></p>\
<p>– For å komme til skolen måtte vi sykle fem kilometer hver vei, hver dag, hele året, uansett vær. I lunchen syklet jeg hjem for å spise.Det gjorde vi alle, men jeg var den som bodde lengst vekke fra skolen. Derfor ble det 20 kilometer til dagen. Om lørdagen var det skolefri, men da syklet jeg klokken syv for å være med på morgensang, smiler hun.</p>\
<p>– Jeg ble så lei av å sykle at jeg startet med maraton. Så ble det kjedelig etter noen år. Da var det triatlon som virket spennende.</p>\
<p>– I Davos møtte jeg en gruppe nordmenn som skulle løpe 78 kilometer ultramaraton. De snakket et merkelig språk. Jeg ble med dem på tur før løpet, flere år på rad. Tredje året, i 2008, var Bjørn Magne Svines med. Vi møttes igjen i New York noe senere. Han skulle løpe, jeg kom bare for å treffe ham. Det endte med at jeg flyttet til Svines utenfor Jørpeland. Der er det enda færre mennesker enn der jeg vokste opp, forteller Katharina. Jeg gikk på språkkurs på Jørpeland og lærte bokmål. Det virket ikke i daglig bruk. Jeg øvde og øvde og tenkte, at de forstår hvis de vil.</p>\
<p>Nå jobber hun for Martigroup, som bygger første del av Ryfast.</p>\
<p>– Jeg stortrives, jobber som en slags alt-mulig kvinne. Finner fram, organiserer og fikser problemer. Jeg er hele dagen i kontakt med mennesker, 40 timer i uka. Det passer meg utmerket. Når jeg trener, gjør jeg det alene. Det blir fort 15– 20 timer i uka. Da tenker jeg mye, løser problemer og får mye inspirasjon uten å bli forstyrret.</p>\
<p><strong class='inlineStrong'>Strand er et fitness-eldorado:</strong></p>\
<p>– Her er mye fuglekvitter, fint å svømme, flott natur. Jeg føler at jeg utvikler sansene mine når jeg er ute. Jeg har alltid med en blokk som jeg noterer i etter treningen, slik at de gode ideene ikke blir glemt.</p>\
<p>– Tiden er ikke viktig. Jeg bruker aldri pulsbelte, sjelden klokke. Det viktigste er å komme i mål. Treningsturene er en avtale med meg selv. Hvert år i november lager jeg en plan for kommende år. Hvilke konkurranser skal jeg delta i? Som regel blir det omkring 10. Maraton, triatlon, hel og halv ironman. I tillegg kommer lokale konkurranser.</p>\
<p>– Store byer åpner opp for nye impulser, men jeg kan ikke bo der. Jeg vil hjem til Svines, til hund, katter og hagen vår.</p>",
				"cite":"Her er mye fuglekvitter, fint å svømme, flott natur. Jeg føler at jeg utvikler sansene mine når jeg er ute",
				"county":"Strand",
				"map":"strand",
				"byline":"Jon Ingemundsen"

			},
			{
				"id":"4",
				"name":"Katrine Andersen",
				"intro":"Katrine Andersen har valgt luften som arbeidsplass. 25-åringen fra Haderslev i Danmark har landet på Sola. Det gjør hun forresten oftere enn de fleste.",
				"video":"3451842",
				"html":"<p><strong class='inlineStrong'>- Her vil jeg ha karrieren min, sier hun på sitt eget dansk-norsk, tydelig påvirket av kjærestens Karmøy-dialekt.</strong></p>\
<p>Det er onsdag formiddag. Katrine skal fly tre turer til Oslo i løpet av kvelden. De to forelskede tar farvel hjemme i Tananger.</p>\
<p>Oppmøte på Sola er en time før første avgang. Katrine bestiller 4,8 tonn drivstoff, før hun plukker med niste fra kjøleskapet og går til gate 19. </p>\
<p>Første avgang kl.14.15. Siste landing 21.50.</p>\
<p>- Jeg liker å komme til nye steder, sier hun. Det er alltid kjekt å få nye utfordringer.</p>\
<p>Kaptein Arne Nøland har fløyet for Norwegian i ni år. Han er sjef om bord. Katrine tar plass i høyre sete. Slik er det alltid. Nettbrett med kart tas fram og plasseres i cockpit. Prosedyrer gjennomgås og gjentas høyt for hverandre. Flere ganger før de er i lufta og flere ganger underveis. På hver eneste tur. Her skal det ikke være misforståelser.</p>\
<p><strong class='inlineStrong'>Vi spoler noen år tilbake i tid:</strong></p>\
<p>Katrine har vært aktiv seiler fra hun var 12 år gammel. Bronsemedaljer i to VM. Hun har mange turer rundt om i verden bak seg i fly. Der liker hun seg. Når hun er på bakken, ser hun opp på flyene.</p>\
<p>Hun er 19 år gammel. En venn skal på infomøte på en flyskole og Katrine slår følge.</p>\
<p>- Det ble et besøk som kom til å bety mye for meg, sier Katrine.</p>\
<p>- Skolen var perfekt. Denne yrkeskarrieren kunne jeg tenke meg.</p>\
<p>Hun søkte om opptak, gjennomførte og bestod.</p>\
<p>Der traff hun også en mann. En nordmann. På deres første møte, lå han henslengt i en sofa og så fotball på tv.</p>\
<p>Han heter Geir Olav Areklett.</p>\
<p>Nå heter også hun snart Areklett.</p>\
<p><i>Hvor er det jobb å få som nyutdannet pilot?</i></p>\
<p>Katrine søkte de fleste steder på kloden. Med kun 200 flytimer bak seg, var det ikke lett, før Norwegian svarte positivt. Etter nødvendig opplæring på Boeing 737 i Oslo, kom paret til Sola.</p>\
<p>- Jeg fikk drømmejobben. Det er ikke mange 22-åringer som har fått fast jobb i cockpiten hos Norwegian, smiler Katrine.</p>\
<p>Nå har hun passert 2000 timer i lufta og stortrives.</p>\
<p>Kveldsolen skinner Katrine rett i ansiktet når et av flåtens nyeste fly lander på Sola, på dagens siste tur.</p>\
<p>- Når jeg blir gravid og får barn, flytter vi til Karmøy. Der har jeg en svigerfamilie som tar vare på meg som sin egen datter. Det er viktig når min egen familie bor langt unna.</p>",
				"cite":"Jeg fikk drømmejobben. Det er ikke mange 22-åringer som har fått fast jobb i cockpiten hos Norwegian",
				"county":"Sola",
				"map":"sola",
				"byline":"Jon Ingemundsen"

			},
			{
				"id":"5",
				"name":"Stephanie Birkeland",
				"intro":"Stephanie Birkeland flyttet fra USA til Sauda da hun var 30 år gammel.",
				"video":"3456683",
				"html":"<p><strong class='inlineStrong'>Nå driver hun rideskole for barn og voksne, og er også selv aktiv innen akademisk ridning.</strong> Hun vokste opp på et småbruk i Idaho og har tidligere vært jaktguide i fjellene i Colorado. Sammen med mannen Dagfinn driver hun gård og rideskole på Mosbakka i Sauda.</p>\
<p>– Pass på den innvendige tøylen!</p>\
<p>– Ri rundt i en ring!</p>\
<p>– Lengre frem i salen!</p>\
<p>– Løft hånden din!</p>\
<p>– Der ja, fint!</p>\
<p>Stephanie Birkedal instruerer 10 år gamle Oda som har en time på rideskolen Take the step i Sauda. Inne i den grusbelagte innhegningen står den brune ponnien Dharma bom stille. Tross gjentatte, forsiktige forsøk fra den unge rytteren, nekter den å bevege seg. Først etter flere tålmodige instruksjoner fra Stephanie, lystrer den endelig og går sakte rundt henne i en stor sirkel.</p>\
<p>Stephanie har alltid vært fasinert av hester. Hest var hennes første ord. Hun begynte å ri da hun var fem, fikk egen hest da hun var syv, og fikk jobb som hestetrener på en stor hesteranch da hun var fjorten. Da hun var liten var hest synonymt med frihet. Hun red ut tidlig om morgenen. Nysgjerrigheten førte henne over bakketopper, knauser og fjell, ofte så langt avgårde at hun måtte overnatte i villmarken, sammen med hesten.</p>\
<p><strong class='inlineStrong'>– Hester har gjort livet mitt fargerikt og livlig, og det har gitt meg mange nye vennskap.</strong></p>\
<p>Hun møtte til og med mannen sin Dagfinn på en ridetur, ved en idyllisk innsjø i Colorado.</p>\
<p>Da hun begynte å jobbe som hestetrener som 14-åring, lovet hun at hun skulle gjøre en bedre jobb for hver hest hun fikk ansvaret for. 30 år og mange hester senere, prøver hun å fortsatt holde løftet sitt.</p>\
<p>Jeg ønsker at hestene mine skal være i balanse både fysisk og mentalt, slik at de får leve et langt og godt liv.</p>\
<p>Akademisk ridning er det skrevet mursteinstykke lærebøker om, men enkelt forklart er det en positiv, leken og ydmyk metode for dressurtrening av hest. Det er et fint alternativ for å lære seg å jobbe med hesten uten noe form for negativt press. </p>\
<p>Stephanie Birkeland har brukt så mange år av livet sitt til å perfeksjonere den akademiske utøvelsen at det nærmest er blitt en slags kunst.</p>\
<p>Hva gjør hun i Sauda?</p>\
<p>– Hmm, nei si det... Vi kjøpte en gård her for 13 år siden. Uten den måtte jeg vel ha flyttet tilbake til USA, det er jo bare hester jeg kan! Men da jeg begynte med ridingen i denne bygda, var det ikke lengre tvil om at jeg ville bli værende. Jeg trives godt. Sauda er en kjempefin plass å bo. Vi har fjell, fjord og fine folk her. Mennesker støtter hverandre og det er masse å finne på.</p>",
				"cite":"Hester har gjort livet mitt fargerikt og livlig, og det har gitt meg mange nye vennskap",
				"county":"Sauda",
				"map":"sauda",
				"byline":"Kristian Jacobsen"

			},
			{
				"id":"6",
				"name":"June Fossmark",
				"intro":"Jeg kommer vel til å bli litt lei sjokolade, tenkte June Fossmark da hun startet sjokoladefabrikk ved Lysefjorden.",
				"video":"3448358",
				"html":"<p><strong class='inlineStrong'>– Men det har blitt stikk motsatt. Nå har jeg begynt å spise sjokolade til frokost.</strong> Det er mye nøtter i den, så jeg tenker at det går sikkert bra, sier 34-åringen med en søt latter.</p>\
<p><i>– Hvordan begynte det?</i></p>\
<p>– Jeg har alltid hatt en grunder i magen og drev konditori i seks år. En dag var jeg med i fjøset og så at det rant melk ut av et rør da tanken skulle vaskes. Det var for galt å la melk gå til spille,  syntes jeg, og begynte å tenke på hva den kunne nyttes til. Svaret var brunt.</p>\
<p><strong class='inlineStrong'>Så begynte en hektisk fase</strong> med søknader, innkjøp fra Italia, kurs i Belgia og bygging av en splitter ny sjokoladefabrikk på gården Øvre Eiane i Forsand. Nybygget rommer produksjonslokale, butikk og konferanserom.</p>\
<p>I ukedagene lager June og medhjelperen Ewa Kolaczyk åtte sorter sjokolade. Alle har navn som forteller en lokal historie. Signaturproduktet er biter formet som Preikestolen, turistmagneten tvers over Lysefjorden. Sjokoladen leveres til lokale reiselivsbedrifter og utsalg på Nord-Jæren.</p>\
<p><strong class='inlineStrong'>På kveldstid holder June matkurs, og får benyttet kompetansen hun har som lærer. I helgene er butikken åpen for besøkende.</strong></p>\
<p><i>– Hva er hemmeligheten?</i></p>\
<p>– Gode råvarer og rett temperatur. Ekte sjokolade inneholder dyrt kakaofett. Sjokoladen må gjennom ulike temperaturer for å stabilisere fettkrystallene. Hvis temperaturen er 1–2 grader feil, så vil overflaten ikke bli blank og fin. God sjokolade er som god vin: Det er mye å sette seg inn i.</p>\
<p><i>– Hva gjør deg lykkelig som gründer?</i></p>\
<p>– Det er kjekt å ha skapt noe som betyr noe for andre. Jeg har truffet et marked som folk setter pris på. Bare du sier sjokolade får man et smil tilbake. Da er det lett å gi av seg selv. Det er stas at fagfolk har godkjent produktene. Jeg har satset ganske stort. Hvis man ikke tør satse, får man heller ikke noe tilbake. Jeg har mye spennende på gang. Lysefjorden Sjokolade gir meg mye. Det gjør meg glad. Gir meg jobb, gir andre en jobb. Jeg kunne levd av dette, men synes mye annet er kjekt. Jeg jobber på Bergeland videregående skole med arbeidstrening for elever med ulike behov. Jeg kommer ikke til å slutte med det, for det gir meg så mye.</p>\
<p><i>– Hva er målet?</i></p>\
<p>– Jeg setter alltid store mål. Håper at vi skal bli store innen sjokolade i Norge og at produktene skal selges på finere butikker i utlandet. Men det ligger mange timers arbeid før vi er der.</p>",
				"cite":"God sjokolade er som god vin: Det er mye å sette seg inn i",
				"county":"Forsand",
				"map":"forsand",
				"byline":"Pål Christensen"

			},
						{
				"id":"7",
				"name":"Bergljot Viste",
				"intro":"Bergljot Viste (93) kom i 1943 til gården Viste i Randaberg der hun ble gift. I sommer flyttet hun til egen leilighet i Randaberg sentrum, med gangavstand til biblioteket.",
				"video":"3456681",
				"html":"<p><strong class='inlineStrong'>I sin nye leilighet i Randaberg sentrum kan 93-årige Bergljot Viste tilbringe mange timer daglig med en bok i hånden.</strong> Den sterke interessen for litteratur har hun hatt helt siden barneårene i Vats på 1930–tallet, da hun gledet seg til lesestundene med Illustrert Familieblad, som familien av og til fikk låne. Men da ungdomstiden kom, ble det lite tid til lesing.</p>\
<p>– Det var harde tider den gangen, ikke mange hadde råd til å gå på skole. Jeg var yngst av åtte unger og mor ble tidlig enke. Så i 16-årsalderen måtte jeg ut i arbeid. Jeg jobbet mange steder og lengtet mye hjem, forteller hun.</p>\
<p><strong class='inlineStrong'>I 1943 kom Bergljot til gården Viste i Randaberg, der hun har bodd siden.</strong></p>\
<p>– Jeg ble gift der året etter, og etter hvert kom de fire barna. Den gangen var det slik at alle jobbet sammen om gårdsdrifta. Det var alltid arbeid som skulle gjøres og ikke mange muligheter til å sette seg ned med en bok.</p>\
<p>Men så ble hun pensjonist. Ektemannen døde for mange år siden, og sønnen overtok gårdsdriften. Brått hadde Bergljot god tid til å lese, og hun ble en flittig gjest på Randaberg bibliotek. Gården ligger et par kilometer fra sentrum, og helt fram til nå har 93-åringen stort sett brukt sykkelen for å hente nye bøker.</p>\
<p>– På den strekningen er det ikke sykkelvei, men bilene var sjelden noe problem. Verre var det med andre syklister som kom fykende rett forbi meg i full fart, sier hun og ler litt.</p>\
<p>Men nå i sommer flyttet hun fra gården inn til Randaberg sentrum.</p>\
<p>– Her har jeg fått meg en fin liten leilighet og trives veldig godt. Fra vinduet ser jeg bort til biblioteket og har bare noen minutters spasertur bort dit.</p>\
<p>Den turen tar hun gjerne flere ganger i uka, bøkene blir raskt lest ut og ny forsyning trengs.</p>\
<p>– Jeg spiser gjerne middag i halv tolv-tida, og etterpå setter jeg meg i sofaen eller i gyngestolen og leser. Da kan timene gå fort, særlig hvis boka er spennende. Det må være spenning i historiene, men ikke for mye. Krim holder jeg meg unna, sier hun.</p>\
<p>Derimot liker hun godt fortellinger fra gårdsmiljøer, og av og til kristne bøker. Nylig prøvde hun seg på Hundreåringen som hoppet ut av vinduet og forsvant.</p>\
<p>– Den ble litt for voldsom, ler hun.</p>",
				"cite":"Det må være spenning i historiene, men ikke for mye",
				"county":"Randaberg",
				"map":"randaberg",
				"byline":"Rune Vandvik"

			},
						{
				"id":"8",
				"name":"Sigrid Hermine Skeiseide",
				"intro":"Født i Stavanger, gikk på Våland skole før familien flyttet til Haugesund, nå bor hun ved Førresfjorden i Tysvær kommune. Som 16-åring ville hun ut og se verden, og det har hun gjort.",
				"video":"3467332",
				"html":"<p>Sigrid Skeiseide ønsker velkommen på tunet foran et stort, og rart hus - det ligner ikke på noen andre bygninger.</p>\
<p><strong class='inlineStrong'>–Jeg kaller det kråkeslottet - og min fars hobby. Han arvet dette stedet like etter Den andre verdenskrig, og kjøpte et gammelt hønsehus som ble vasket og påbygd etter hvert som vi trengte mer plass.</strong> Her tilbrakte vi ferier og høytider, det har vært hjemmet mitt i et ganske omflakkende liv. Jeg har en egen fred her, understreker hun og spretter med spenstige steg opp den bratte, blåmalte trappen.</p>\
<p>Sigrid tok noen livsvalg som var utradisjonelle på 1960 og 70-tallet. Etter handelsskole og husmorskole dro hun til Bergen, og tok jobb som hushjelp i et halvt år.</p>\
<p>– Venninnene mine søkte aupair-jobber i England. Jeg måtte ta ekstra timer i matematikk i stedet for engelsk på skolen, og kunne derfor ikke språket. Men så oppdaget jeg en avisannonse om at de trengte hushjelp i sysselmannsgården på Svalbard.</p>\
<p><strong class=‘inlineStrong’>17 år gammel var hun om bord på en kullbåt, som hadde kurs mot Svalbard.</strong> Et sted hun knapt hadde hørt om. På den tiden var bosetningen på øya et gruvesamfunn med om lag 750 innbyggere i Kings Bay og Longyearbyen.</p>\
<p>Sigrid blir fjern i blikket når hun tenker tilbake, og hun forteller den ene frodige historien etter den andre; om den gangen fem moskuser skremte hunden til presten, om prestefruen som jaget moskusene ut av byen med piasavakosten., om…</p>\
<p>– Butikken fikk klær fra Bergen. Alle kjolene var helt like, men i forskjellige størrelser og farger. Vi så jo helt rare ut, humrer hun.</p>\
<p>Utferdstrangen ga seg ikke. Hun ville se verden, og gjorde det ved å ta jobber rundt omkring. Fire år i California, kokk og hus-assistent ved den norske ambassaden på Island, ett år i utenriksfart for å nevne noe. </p>\
<p>– Dette skjer i en periode av livet hvor vennene dine stifter familie og får barn?</p>\
<p>– Da jeg kom hjem fra California, følte jeg at jeg måtte ta et valg, og bestemte meg for å fortsette med det livet jeg hadde levd, fremfor å stifte familie og få barn. Og livet har vært både godt og innholdsrikt. Ensomt til tider, det er ikke til å legge skjul på, men det er en ensomhet jeg har valgt. Jeg tror det er lettere for meg nå som jeg er blitt eldre å søke nye opplevelser nettopp fordi jeg har levd det livet jeg har.</p>\
<p>Sigrid går ut i den store hagen og setter seg på en av stubbene. I tankene er hun igjen på vei mot nye horisonter, nye eventyr. Hennes reise er langt fra over.</p>\
<p>– Jeg er spent på hva som skjer fremover.</p>",
				"cite":"Da jeg kom hjem fra California, følte jeg at jeg måtte ta et valg, og bestemte meg for å fortsette med det livet jeg hadde levd, fremfor å stifte familie og få barn.",
				"county":"Tysvær",
				"map":"tysvar",
				"byline":"Torstein Lillevik"

			},
					{
				"id":"9",
				"name":"Siv Anette Vadla",
				"intro":"Åtte år siden. Smertene er der ennå. Kreft. Svulst i magen. Åtte år med harde cellegift-kurer, operasjoner og strålebehandling. Åtte år med håp om at behandlingen skal virke.",
				"video":"3467337",
				"html":"<p><strong class='inlineStrong'>Hun ser meg rett i øynene og spør: – Vet du hva den store drømmen min er?</strong></p>\
<p>Denne fredagen er Siv Anette Vadla (23) hjemme i Erfjord. Sitter rundt kjøkkenbordet med far Ole Anfinn og mor Siv Irene. Lillebror Amund er på skolen. Det lukter fersk hjemmebakst. På veggen står det skrevet family. Trygt. Godt. Utenfor vinduet ligger Bogsfjorden. Speilblank.</p>\
<p>Søndag ettermiddag, oktober 2006. Siv Anette (15) har flyttet på hybel og begynt på Hinna videregående skole.</p>\
<p>– Jeg har så vanvittig vondt i magen, klager hun.</p>\
<p>– Du må si det til foreldrene dine, oppfordrer venninnen Elisabeth.</p>\
<p>– Nei, går sikkert snart over, sier Siv Anette.</p>\
<p><strong class='inlineStrong'>Åtte år siden. Smertene er der ennå. Kreft. Svulst i magen.</strong> Åtte år med harde cellegift-kurer, operasjoner og strålebehandling. Åtte år med håp om at behandlingen skal virke. I sykehusverdenen kalles hun langtidsoverlevende. Det betyr at hun har levd med kreft i mer enn fem år.</p>\
<p>– Jeg tenkte at nå fikk jeg vist den kreft-dritten at jeg er sterkere enn den. Siv Anette har tre hjem. Hennes første er leiligheten i Sandnes, der hun bor med søsteren Karoline. Erfjord er nummer to, og kreftavdelingen i Bergen det tredje.</p>\
<p>Enkelte år har hun vært innlagt der opptil fire måneder om gangen. Etter tøff behandling har turen som regel gått til Erfjord. Til godt stell, varm omsorg og trening.  Nedenfor huset går det en veistump til Bogsfjord kai.</p>\
<p>– Veien til kaien betyr mye for meg. Når jeg er på mitt svakeste, bruker jeg den som trening. Noen ganger klarer jeg bare å gå til postkassen. Dagen etter tvinger jeg meg videre. Kanskje klarer jeg å gå helt til den store steinen som ligger et par hundre meter lenger ute, sier hun. I dag går vi lett som bare det, til kaien, og tilbake igjen.</p>\
<p>– Se så fint det er her! Jeg er heldig som kommer fra Erfjord. Stedet, men ikke minst menneskene som bor her er fantastiske. Jeg har i alle disse åtte årene fått en enorm støtte fra lokalsamfunnet. Folk kommer bort til meg, spør hvordan det går, sier de tenker på meg. Jeg tror ikke de aner hvor mye det betyr. Det er sånt som gjør at jeg holder motet oppe, sier hun.</p>\
<p>Legen kaller henne sta, og at det er grunnen til at hun fortsatt er her.</p>\
<p>Frisk?</p>\
<p>– Det vet jeg ikke. Jeg vet at jeg kommer til å gå inn og ut av sykehuset i lange tider framover. Jeg håper bare jeg kan ha friperioder. Fri til trening, kaféliv  og skole, sier hun.</p>\
<p>– Drømmen din da, fortell?</p>\
<p>– Mitt livs drøm er å få lov til å bli sykepleier. Jeg håper at jeg en gang kan bli en brøkdel av hva sykepleierne på kreftpost 2 ved Haukeland sykehus har vært for meg. De møter meg med klemmer og good morning, sunshine.  Jeg vil bli som dem, heltene mine, sier Siv Anette Vadla.</p>",
				"cite":"Mitt livs drøm er å få lov til å bli sykepleier. Jeg håper at jeg en gang kan bli en brøkdel av hva sykepleierne på kreftpost 2 ved Haukeland sykehus har vært for meg.",
				"county":"Suldal",
				"map":"suldal",
				"byline":"Anders Minge"

			},
			{
				"id":"10",
				"name":"Vibeke Petersen",
				"intro":"Vibeke Petersen har alltid visst at hun skulle bli fotograf, hun brukte bare litt tid på å realisere drømmen. De siste 10 årene har hun fotografert sovende babyer, smilende konfirmanter og stivpyntede brudepar hjemme i kjelleren.",
				"video":"3471322",
				"html":"<p><strong class='inlineStrong'>Hun hopper raskt ut av bilen, åpner døren bak og bærer ut fotoutstyret. I løpet av minutter er hun klar til lørdagens jobb. Nå må hun bare vente.</strong> Selv om hun har vært her mange ganger før, og vet nøyaktig hva hun skal gjøre, hvor hun skal stå, hvilke kommandoer hun skal gi, hvilke vitser hun skal fortelle for å lokke frem smilene - er hun nervøs, utrolig nervøs. Øynene flakker og enstavelsesordene gir ingen mening.</p>\
<p>Idyllen kan en solskinnsdag være en rasteplass langs E39. Her skal kjærligheten foreviges. Mer romantisk kan fotomotivet ikke bli; bølgene som kjæler en mosegrodd steingard som glir ut i sjøen, et vindskjevt tre, linerler som tripper i gresset, sauer som beiter i liene, og sola som gløtter frem mellom skyene.</p>\
<p>– Jeg er alltid nervøs foran brudefotografering, fastslår Vibeke Petersen med en anspent latter, – noe kan jo gå galt.</p>\
<p>Kjærligheten duver brummende inn på rasteplassen. Anita og Johnny Henden kommer nygifte - og med stil. Stoltheten til brudgommens far, selveste juvelen i bilparken - en glinsende, svart Cadillac 1959-modell med enorme halefinner og ildrødt skinntrekk - som er blitt nitidig restaurert til molekyler for siden å rulle stolt over landeveien, fotograferes umiddelbart av en løpende kvinne med kamera.</p>\
<p>Noen minutter senere er det ikke tvil om hvem som bestemmer på rasteplassen. Kaffedrikkende turister holder seg på diskré avstand når Vibeke Petersen gir sine konsise befalinger:</p>\
<p><strong class='inlineStrong'>– Åh, kom igjen, Johnny, dra til med et smil! Nydelig! Supert! Og så foten bitte litt lenger frem. Der ja! Perfekt.</strong></p>\
<p>Hun hopper rundt, retter på brudekjolen, ligger langflat i gresset, lokker frem smil, forteller flaue vitser - hele tiden mens kamera fanger nye stemninger og ansiktsuttrykk.</p>\
<p>Fotografi er minner. Her er ett av hennes minner: En dag bestemmer hun seg bare for å bli fotograf. Kanskje var det noe spesielt med den dagen som gjorde at hun valgte å realisere drømmen i form av en lapp på inngangsdøra til lokalbutikken på Rennesøy, hun vet ikke.</p>\
<p>Første oppdrag kom fra en venninne: Ta bilde av min nyfødte datter. Da spedbarnet sov søtt, trykket hun på utløseren. Én gang, mange ganger. Snart gikk ryktet om den flinke fotografen i Eltarvåg.</p>\
<p>Hun fotografer stort sett lykkelige mennesker, mennesker som har noe å feire, noe å glede seg over. Hun synes det er en svært meningsfull oppgave: Fotografiet er et snapshot av tiden - og som et øyeblikksbilde vekker det minner på en unik og kraftfull måte, og tar oss tilbake til de spesielle øyeblikkene i våre liv.</p>\
<p>Hvis hun hadde en eksponering igjen i hele livet, hva ville hun ta tatt bilde av?</p>\
<p>Ingen nøling, stemmen høy og sterk:</p>\
<p>– Barna mine!</p>",
				"cite":"– Jeg er alltid nervøs foran brudefotografering – noe kan jo gå galt.",
				"county":"Rennesøy",
				"map":"rennesoy",
				"byline":"Jonas Haarr Friestad"

			},
			{
				"id":"11",
				"name":"Birgitte Sæther",
				"intro":"I 2011 ble Birgitte Sæther utpekt som rollemodell på Haua. Hun hadde nemlig tatt høyere utdannelse og hun hadde flyttet hjem igjen. Når det kombineres med at hun er ung kvinne, er det tre egenskaper som er svært etterspurt i ei bygd som Sokndal.",
				"video":"3471324",
				"html":"<p><strong class='inlineStrong'>I Sokndal finnes det ikke dumme vitser om \"kvinner bak rattet\". På Titania vet alle at det er kvinnene som er de beste sjåførene når de frakter 180 tonn med stein i lastebiler som veier 120 tonn.</strong></p>\
<p>– Damene er best bak rattet. De er mer forsiktige, sier Bjarne Mydland. Han vet hva han snakker om etter 41 år på Titania.</p>\
<p><strong class='inlineStrong'>– Det var sikkert noen som var skeptiske da kvinnene gjorde sitt inntog i bedriften, men i dag er alle enige om kjønn er uviktig for jobben de utfører.</strong> Birgitte viste fort at hun var flink som sjåfør, legger han til.</p>\
<p>Birgitte Sæther (27) forteller at hun tok lappen til de enorme dumperne mens hun studerte.</p>\
<p>– Tanken var at det måtte være en perfekt sommerjobb.</p>\
<p>Hun utdannet seg til fysioterapeut i Nederland etter tre år på danselinja på Lundehaugen i Sandnes.</p>\
<p>Dans, fysioterapi og monstertruck, hvordan henger det sammen?</p>\
<p>– Det henger sammen. Jeg har alltid vært glad i å være i bevegelse, gjøre ting. Når det gjelder gruvetrucken, så er jeg veldig glad for at jeg har jobbet i den. Nå vet jeg hva folk snakker om når de kommer til meg og snakker om plager.</p>\
<p>Birgitte Sæter er på alle måter i farten. Hun jobber i bedriftshelsetjenesten på Titania og hun jobber på en fysikalsk klinikk i Egersund. I tillegg bor hun to dager i uka hos mor og far på Haua og resten av uka sammen med kjæresten på Sandnes.</p>\
<p>– Det fine med å bo litt hjemme, er at jeg klarer å holde kontakten med venninnene. Hver tirsdag samles vi for å se Grey's Anatomy. Vi er litt sånn \"frustrerte fruer\". Det var den serien det begynte med. Venninnene mine har bokstavelig talt blitt fruer med unger og hele pakken, det er bare jeg i gjengen som er litt treig, humrer hun.</p>\
<p>Jan Terje Pedersen kommer inn på kontoret. Han har bestilt behandling. Det får han, men vel så mye får han en leksjon i hva han må gjøre for å unngå de fysiske problemene sine.</p>\
<p>– Du kan ikke være sjenert i denne jobben?</p>\
<p>– Nei, jeg må tørre spørre og tørre snakke. Det fysiske og det psykiske henger som kjent sammen. Folk som kommer til meg er veldig forskjellige. Noen trenger en litt streng beskjed, mens andre får høre det på en mildere måte.</p>\
<p>Titania er en gammel bergverksbedrift der arbeidsfolkene gjerne jobber hele livet. Birgitte Sæther er en ung kvinne som signaliserer urbanitet i alt hun foretar seg, unntatt i Haua-dialekten. Det går utmerket. Hun liker folkene på Titania og de liker tydeligvis henne.</p>",
				"cite":"Når det gjelder gruvetrucken, så er jeg veldig glad for at jeg har jobbet i den.",
				"county":"Sokndal",
				"map":"sokndal",
				"byline":"Jonas Haarr Friestad"

			},
			{
				"id":"12",
				"name":"Kelly Smith",
				"intro":"Ikke lenge etter at hun var kommet til Årdal, gikk ryktene om den blide kvinnen fra Thailand som var så utrolig flink til å lage fantasifulle, velsmakende retter.",
				"video":"",
				"html":"<p><strong class='inlineStrong'>La hun merke til ham første gangen han bodde på hotellet, den litt sjenerte, trauste ungkaren fra Årdal?</strong> Når skjønte hun at han var interessert i mer enn den overdådige hotellfrokosten og utsikten fra rommet da han ferierte på hotellet fire ganger i 2009? Og hvorfor dukket han alltid opp der hun var?</p>\
<p>Riktignok hadde Kanoknaphat, eller Kelly som hun også blir kalt, fått streng beskjed av foreldrene om å være oppmerksom overfor gjestene, men hvordan skulle hun håndtere at en nordmann viste stor interesse for henne. Det hadde aldri vært et tema da familien var samlet for å diskutere driften av hotellet i Thailand.</p>\
<p>Men snart begynte de å snakke med hverandre. Sjenansen fordampet, språklige vegger falt, forelskelsen vokste. Snart gikk de hånd i hånd, utvekslet forsiktige kyss, pratet lavmælt om et liv sammen. Høsten 2009 var de blitt et par, og to år etterpå ble Kelly og hennes lille datter, Focus, med Roald Schmidt til bygda han deler med rundt 800 andre sjeler.</p>\
<p><strong class='inlineStrong'>Å venne seg til livet i Norge har ikke bare vært lett:</strong></p>\
<p>- Jeg ble tatt godt imot i bygda. Jeg ble med i syforening. De andre kånene var jo både vennlige og inkluderende, men jeg satt der og skjønte ingenting av hva de sa. Det føltes svært ensomt.</p>\
<p>Hun gikk på kurs i norsk i seks måneder, men oppdaget at det er et vanskelig språk å lære. Svigerfar Sigbjørn ble hennes oppmuntrende og tålmodige lærer. I timevis satt de med pc og ordbok foran seg. Hun lærte ord for ord, stavelse for stavelse, helt til både ordforråd og uttalelse fløt lettere. Nå hygger hun seg ofte i syforeningen.</p>\
<p>Kanskje ikke så rart da at hun kaller Sigbjørn for far?</p>\
<p>Fra hun var liten har hun jobbet lange dager, og har alltid likt å lage mat, både i jobb og som hobby. Ikke lenge etter at hun var kommet til Årdal, gikk ryktene om den blide kvinnen fra Thailand som var så utrolig flink til å lage fantasifulle, velsmakende retter. Hun startet å lage mat for salg på kjøkkenet, men endte med å leie eget lokale til matproduksjon i Årdal.</p>\
<p>Nå lager hun thaimat til privatpersoner og selskap både i Hjelmeland og Strand. Ofte leverer hun varene på døren til kundene.</p>\
<p>Hun har påvirket lokalbefolkningens matvaner: En gang i uken står hun utenfor Coop i Årdal.</p>\
<p>- Jeg blir utsolgt hver eneste gang, og noen ganger er det faktisk kø, smiler hun.</p>\
<p>Bare i vår har hun vært ansvarlig for maten i 16 konfirmasjoner.</p>\
<p>Den aldri hvilende kvinnen har framtidsplanene klare:</p>\
<p>- Jeg vil lage en liten restaurant. Og så vil jeg undervise i hvordan man kan lage vårruller og skjære ut figurer av meloner.</p>",
				"cite":"De andre kånene var jo både vennlige og inkluderende, men jeg satt der og skjønte ingenting av hva de sa",
				"county":"Hjelmeland",
				"map":"hjelmeland",
				"byline":"Fredrik Refvem"

			},
			{
				"id":"13",
				"name":"Unni Marie Lien",
				"intro":"For Unni Marie Lien er rosemaling mer enn bonderøde ølboller og fargerike kister, eller skap, senger og dører fylt av viltvoksende ranker og ornamentikk.",
				"video":"3452473",
				"html":"<p><strong class='inlineStrong'>Hun var litt for rask da hun skulle fylle ut skjemaet til videregående skole. Et kryss havnet i feil rute i søknaden.</strong> Bommerten sendte ungjenta fra østlandsbygda Hole rett inn på rosemalingslinjen på Sand yrkesskule.</p>\
<p>– Rosemalingslinjen! Det var det mest forferdelige som kunne skje, humrer Unni Marie Lien.</p>\
<p>– Selv om min far var kunstner og malte en god del, hadde jeg ingen begrep om hva rosemaling var. Men jeg lyttet til hans livsfilosofi: Ingenting må være uprøvd i livet. Ha et åpent sinn for alt som er nytt, gi det en sjanse, for da kan du i hvert fall si til deg selv etterpå at du i det minste gjorde et ærlig, helhjertet forsøk.</p>\
<p>Faren kjørte datteren til yrkesskolen på Sand, og lovet å hente henne igjen om en uke dersom hun ikke trivdes. Han slapp å komme tilbake. Hun ble raskt fascinert av en uttrykksform som hadde i seg både letthet, eleganse og lekenhet.</p>\
<p>Hun fullførte den ettårige utdannelsen, og den ga et godt utgangspunkt for å utforske det som for henne hadde vært et helt ukjent kunsthåndverk.</p>\
<p><strong class='inlineStrong'>– Etter skoleåret var ferdig, ville jeg prøve å gjøre min utdannelse til et levebrød.</strong></p>\
<p>Tilfeldighetene i livet har ført henne ut på en spennende reise. Hun etablerte seg med mann og barn i Vindafjord, og i 1980 åpnet hun butikk i Ølen. Ingen som kjører E 143 gjennom det lille tettstedet, kan overse det røde, dekorerte huset langs veien.</p>\
<p>Den som svinger inn og parkerer, får straks øye på rosemalte søppelspann og rosemalte bildekk.</p>\
<p>På verkstedet bak i butikken sitter hun og maler på tradisjonelle fat og boller, men går heller ikke av veien for å rosemale på mer uvanlige ting.</p>\
<p>- Jeg har alltid turt å tenke utradisjonelt, gå utenfor boksen. Her er ingen begrensninger. Sko, motorsykler, hjelmer, melkekartonger, motekjoler, chipsposer, brudekjoler, toalett... hun trekker pusten, – alt, absolutt alt kan rosemales.</p>\
<p>For henne er rosemaling mer enn bonderøde ølboller og fargerike kister, eller skap, senger og dører fylt av viltvoksende ranker og ornamentikk. Det er djerv og fri penselføring, kraftige farger, eksperimentelle klanger.</p>\
<p>– Jeg har turt å gå litt utenfor den rosemalte boksen. Det er nødvendig for å holde liv i denne tradisjonen med dype røtter i vår kultur. Jeg ser ingen begrensninger.</p>\
<p>Huset hennes er blitt en attraksjon og opplevelse. Storøyde turister henter ivrig frem kameraene og poserer sammen med vikinger i blodige slag på en vegg, eller så lar de seg sjarmere av rosemalte bildekk.</p>",
				"cite":"Jeg har turt å gå litt utenfor den rosemalte boksen, og ser ingen begrensninger",
				"county":"Vindafjord",
				"map":"vindafjord",
				"byline":"Fredrik Refvem"

			},
			{
				"id":"14",
				"name":"Lillann Haaland",
				"intro":"Hun er på juniorlandslaget i styrkeløft. Har hatt et friår for å satse på idretten, samtidig som hun har tre deltidsjobber: I hjemmesykepleien i Gjesdal, på Solås sykehjem og som støttekontakt. I høst vil hun studere sykepleie i Danmark.",
				"video":"3479079",
				"html":"<p><strong class='inlineStrong'>Blant muskuløse menn og manualer på Ganddal Atletklubb senker Lillann Haaland skuldrene. Hun kjenner det er godt å være her, god stemning i rommet, sosialt og gøy.</strong> Og den gode følelsen i kroppen når hun spenner musklene og setter all energi og fokus inn på det neste løftet. Treningssenteret har vært hennes andre hjem det siste året: Fem dager i uka, før eller etter jobb, kjører hun inn til Ganddal for å løfte jern. Oftest varer treningsøktene i tre og en halv time. Døgnet har ikke flere timer enn at 20-åringen av og til føler hun går glipp av fritid og venninnetid.</p>\
<p>Men så er det ikke så mye som kan måle seg med gleden av å stå på pallen i Tsjekkia med sin første EM-medalje.</p>\
<p><strong class='inlineStrong'>- Det var en veldig gild følelse. Formen var på plass og jeg hadde masse overskudd. Jeg hadde ni av ni godkjente løft. Det er ikke så vanlig, forteller Lillann om bronsemedaljen.</strong></p>\
<p>Det var to tremenninger som så potensialet i den sterke jenta fra Håland-gården i Frafjord. I familien hadde det vært helt naturlig at ungene var med på det daglige gårdsarbeidet morgen og kveld. De tre søsknene gafla silo og hentet stein til blodsmaken kom. Mor sjekket småttingene for brokk etter særlig tunge økter, husker Lillann. </p>\
<p>- Litt av grunnlaget ligger nok der, men jeg har blitt mye sterkere av å trene.</p>\
<p>De to tremenningene drev atletklubb, og oppfordret Lillann til å begynne å trene systematisk. Planen hennes var å springe og sykle litt for å komme i god form. Men så fikk hun prøve vekter og program og opplevde fort framgang: Stadig nye personlige rekorder.</p>\
<p>- Da jeg ble Norgesmester for første gang, gikk det ikke helt opp for meg, forteller hun.</p>\
<p>Hun har fem NM-er i styrkeløft bak seg, og to nordiske gull. En fjerdeplass fra VM i Texas, og enda en EM-bronse, fra Russland i vår.</p>\
<p><p>- Konkurransen er jo viktig. Det er som regel to konkurranser i året. Og mellom dem trener jeg mengde- og oppkjøringsprogram. Mengde er det du blir sterk av: Mange repetisjoner og mindre vekter. I oppkjøringen trener jeg med tyngre vekter og forbereder meg til konkurransen, forklarer hun.</p>\
<p>Innimellom krever gården hjemme sin kvinne. Kyr, sauer og kyllinger tar ikke helg, og foreldrene har fortsatt god hjelp i de tre søsknene. Selv om Lillann ikke får blodsmak i munnen lenger av å hakke løs frossen silo og kan nyte godt av styrken fra systematisk trening, er veien lang for den som vil leve av idretten. I høst vil hun starte på sykepleierutdanning. Nå er hun klar for å brette opp ermene over noen kilo pensum for en stund.</p>",
				"cite":"Da jeg ble Norgesmester for første gang, gikk det ikke helt opp for meg",
				"county":"Gjesdal",
				"map":"gjesdal",
				"byline":"Marie von Krogh"

			},
			{
				"id":"15",
				"name":"Oline Varhaug",
				"intro":"Annenhver helg steller Oline Varhaug i fjøset hos Norolf Husveg på Varhaug. I likhet med mange ungdommer i Hå har 17-åringen nå allerede flere års erfaring.",
				"video":"3479346",
				"html":"<p><strong class='inlineStrong'>– Det hender jeg kan bli litt uvenner med enkelte av dem, særlig stutekalver som gjerne vil prøve å dytte litt på meg. Men stort sett tror jeg dyra setter pris på at jeg er der, gir dem mat og steller for dem, sier Oline Varhaug.</strong></p>\
<p>17-åringen fra Hå er ikke selv fra gård, men har allerede flere års erfaring som avløser. Ved siden av skolen jobber hun omtrent annenhver helg i fjøset hos Norolf Husveg, litt oftere nå om sommeren.</p>\
<p>– Jeg var ofte med venninner i fjøset hjemme hos dem da jeg var mindre, og det var ganske kjekt da jeg kunne begynne å jobbe i fjøset selv. Mange er nok litt redd de store kyrne når de begynner, men det har aldri vært noe problem for meg, sier Oline.</p>\
<p><strong class='inlineStrong'>Hver økt tar to-tre timer. Kyrne skal hentes inn fra beite, det skal måkes og fores, kalvene skal ha sitt og kyrne skal melkes.</strong></p>\
<p>– Det er klart det kan være litt slitsomt av og til, men stort sett er det veldig gildt. Jeg vet ikke helt hva det er som gjør at jeg liker jobben så godt, men det har kanskje noe med at jeg får ansvar og føler at jeg får til det som skal gjøres.</p>\
<p>Og Oline er ikke alene i kommunen om å tilbringe store deler av tiden utenfor skolen i fjøs.</p>\
<p>– De fleste jeg kjenner har en helgejobb som avløser, så det er nok ganske vanlig blant oss ungdommer i Hå, sier hun.</p>\
<p>Hvor lenge hun skal fortsette, er hun ikke sikker på.</p>\
<p>– Om et års tid tenker jeg kanskje å begynne i lære som helsefagarbeider. Da kan det bli jobbing både på kvelder og i helgene, så jeg vet ikke om det lar seg kombinere med å være avløser. Men det får vi se etter hvert, sier Oline.</p>",
				"cite":"Det er klart det kan være litt slitsomt av og til, men stort sett er det veldig gildt",
				"county":"Hå",
				"map":"ha",
				"byline":"Rune Vandvik"

			},
			{
				"id":"16",
				"name":"June Pedersen",
				"intro":"For June Pedersen (24) handler det å ha blekk i huden om å være fornøyd med egen kropp, men det har ikke alltid vært like lett.",
				"video":"3486617",
				"html":"<p><strong class='inlineStrong'>June Pedersen er 24 år og driver eget tatoveringsstudio i Haugesund kalt tatto lounge. På veggen henger masse tegninger av slanke kvinnekropper.</strong> For henne handler det å ha blekk i huden om å være fornøyd med egen kropp, men det har ikke alltid vært like lett.</p>\
<p>Hun vokste opp med en far som var sjømann og hadde masse gamle tatoveringer. Hun har alltid vært fascinert av tatoveringer. Idoler som blant andre Spice Girls og deres små tatoveringer på hoftene gjorde kroppskunst legitimt og hun bestemte seg tidlig for å bli tatovør. Etter å ha fullført videregående skole ble hun lærling og deretter ansatt på et studio i Sandnes.</p>\
<p>- Jeg har retta meg mot dette yrket hele tiden. Det var dette jeg ville bli. Ett år etter å ha flyttet tilbake til Haugesund startet jeg eget studio og nå sitter jeg her, i hjertet av Haugesund med eget studio og storkoser meg, sier Pedersen.</p>\
<p>Ifølge June er det å være tatovør et tøft yrke. Hun håper på å jobbe så lenge som mulig, men vet at det er en hard jobb.</p>\
<p>- Jeg jobber så lenge armer og rygg tillater det, men det er klart at det er mye slitasjer. Arbeidsskader som senebetennelse og prolaps er vanlig. Jeg skal uansett jobbe med tatovering hele livet, men om jeg tatoverer selv vet jeg ikke, forteller hun.</p>\
<p>- Jeg var veldig stor tidligere og ble mobbet for størrelsen min. Jeg var et overvektig barn. Da ble nok tatoveringer etterhvert en måte å skille meg ut på min egen måte, sier hun. Hun tegner og tatoverer mye kropper, på kropper. Selv sier hun at hun alltid har vært kroppsfiksert.</p>\
<p>- Jeg har alltid vært opphengt i vakre kropper. Sånn jeg ikke hadde selv. Jeg får inspirasjon fra dansere, muskler og hodeskaller. Anatomi og mennesker er viktig for meg. Ansikter. På denne måten får jeg lov å utvikle kunsten min etter noe alle kjenner igjen og har et forhold til, forteller June. For to år siden veide hun 120kg og bestemte seg for å ta en slankeoperasjon. Denne tok hun i april i fjor.</p>\
<p><strong class='inlineStrong'>- Operasjonen tillot meg å lande litt mer og forstå min egen kropp og hva jeg ville uttrykke med kunsten min.</strong> I dag vet jeg hvorfor jeg har vært så kroppsfiksert som jeg har vært, sier hun.</p>\
<p>- Noen kunder gjør virkelig dette til en jobb. Jeg blir aldri stressa eller sint, men det er klart det er av og til vanskelig å forstå seg på kunden, sier June.</p>\
<p>Hun har regler mot å tatovere hatsymboler eller å tatovere folk i ansiktet eller hendene med mindre de har noe der fra før. Noen kunder ler hun litt av, som når de spør hvor mye en tatovering koster eller om det gjør vondt.</p>\
<p>- Det er umulig å si hvor mye en tatovering koster, men man bør regne rundt tusen kroner timen. Da er tegning og konsultasjon med i den prisen. Om det gjør vondt, klart det gjør vondt, det er mange nåler som går inn i huden din, forteller hun.</p>\
<p>Mange lurer også på om tatoveringen vil være like fin når de blir gamle.</p>\
<p>- Du er gammel og stygg fra før så hvorfor ikke være fargerik? Sier tatovøren med et smil.</p>",
				"cite":"Jeg var veldig stor tidligere og ble mobbet for størrelsen min. Jeg var et overvektig barn.",
				"county":"Haugesund",
				"map":"haugesund",
				"byline":"Tommy Ellingsen"

			},
			{
				"id":"17",
				"name":"Anette Våga",
				"intro":"Anette Våga (39) bor i Bokn kommune. Hun liker seg best når hun får stelle med dyr og hage.",
				"video":"3486619",
				"html":"<p><strong class='inlineStrong'>\"Ella Karamella\" står tålmodig og venter på Anette og eldste datter Karianne.</strong> Det er nydelig vær ute, og snart skal hun få tusle rundt i enga helt for seg selv. Kanskje vanker det litt børsting av manken også.</p>\
<p>- Jeg er en jente som trives med å bo på landet, jeg liker å stelle med dyr og hage, sier Anette Våga mens de går inn til shetlandsponnien \"Ella Karamella\".</p>\
<p>Det er lett å forstå hva hun mener når en ser seg rundt. En flott opparbeidet hage rundt det store 200 år gamle restaurerte huset. Det er et gårdsbruk med 35 storfe, 25 hvite sauer med dobbelt så mange lam, 100 villsau, én gris, 10 høner og én hane, noen undulater, \"Ella Karamella\" - og en hamster.</p>\
<p>- Jeg har vokst opp med mange dyr rundt meg, så da jeg flyttet hit og tok over sammen med mannen min, Erik Våga, var det egentlig bare å fortsette som før.</p>\
<p>- Kan det ikke bli litt mye av og til?</p>\
<p>- Det er mange som spør om det, men for meg har det ikke blitt det. Jeg slapper av og koser meg med å jobbe med dyr og hage.</p>\
<p>\"Ella Karamella\" har nå også fått oppmerksomhet fra yngstedatter Veslemøy på fem år. Børsten kommer frem, og snart lunter hun fornøyd av gårde.</p>\
<p>Hele eiendommen er mellom 800 og 900 mål og strekker seg helt ut til sjøen vest på Bokn. Kulturlandskapet holdes i hevd av beitende kyr og sauer. Det er åpent og fint.</p>\
<p>- Dette er jo et sted man har produsert mat i generasjoner. Det er viktig for oss å drive jordbruk og produsere mat selv i dette landet. Vi vil fortsette med det så lenge som mulig i tillegg til de vanlige jobbene våre, forteller Våga.</p>\
<p><strong class='inlineStrong'>Selv er hun sykepleier, og jobber både som geriatrisk sykepleier i Bokn og akuttsykepleier ved sykehuset i Haugesund. Mannen er byggmester.</strong></p>\
<p>- Hva er det du ikke er særlig flink til?</p>\
<p>- Jeg setter litt for fort i gang med prosjekter uten å tenke meg om, og det kan i perioder gå utover tiden med venner og familie. Jeg kan også bli misunnelig på mannen min som kan sitte helt rolig å lese en bok. Det ser deilig ut - men jeg har ikke ro til det. Jeg går heller ut i hagen og slapper av med noe der.</p>\
<p>Hønene må ha mat. Anette legger mat på forbrettet og henter tre nylagte egg.</p>\
<p>- Hva er drømmeferien for deg?</p>\
<p>- Det må være en kombinasjon av aktivitet og ro. Ett år var vi på seilferie i Hellas. Det var perfekt, sier Våga og forsvinner inn i drivhuset. Tomatene er modne.</p>",
				"cite":"Det er viktig for oss å drive jordbruk og produsere mat selv i dette landet.",
				"county":"Bokn",
				"map":"bokn",
				"byline":"Torstein Lillevik"

			},
			{
				"id":"18",
				"name":"Kristine Osland",
				"intro":"Kristine Osland er 39 år, gift og har tre barn. Familien er bosatt i kommunesenteret Vikeså i Bjerkreim kommune. Hun arbeider som skattejurist i Skatt Vest. Bjerkreim kommune har 2828 innbyggere. Og 450 kilometer med merkede turstier. Hun har gått mange av dem.",
				"video":"3488767",
				"html":"<p><strong class='inlineStrong'>Kan noen av hennes venner eller familie se for seg henne sittende i sofaen, sløvt hensunket i stillesittende kos, uten en smule uro i kroppen?</strong> Har noen hørt henne utbasunere at hun er ferdig med jogging, turer innover øde heier, eller at hun har klatret sin siste fjelltopp?</p>\
<p>De som kjenner Kristine Osland vil beskrive henne som et aktivt og engasjert menneske, som har vanskelig for å sitte stille. Hun er i aktivitet fra klokken vekker en ny morgen en stund etter fem til hun synker ned i søvnen sent om kvelden. Hun kan mange ord, men sliter med å uttale nei. Det ordet forsvinner fort når det støter sammen med hennes sterke engasjement for jobb, lokalsamfunn og familien.</p>\
<p>Hun stiller gjerne opp for andre. Men understreker at hun er langt fra den eneste som bidrar for at Bjerkreim skal bli en bedre kommune å bo i, enten man er en ustø smårolling, midt i livet eller har levd et langt liv.</p>\
<p>- Dugnadsånden er helt enorm. Det som imponerer meg mest med denne sterke viljen til å hjelpe og den uslitelige troen på at man må være noe for andre, er at folk trør til uten å være for opptatt av politikk eller religion. Her møtes de - på tvers av ulike politiske standpunkter eller religiøs forankring - til felles innsats for bygda og kommunen, enten det er en fotballbane som skal bygges, eller et kulturløft som skal arrangeres.</p>\
<p>Hun er selv en flittig bruker av kommunens mange fritidstilbud, men søker mest ut i naturen. Vanligvis løper hun i skog og mark, og i helgene drar hele familien ut på tur. De er ivrige deltakere i Dalane friluftsråds uhøytidelige konkurranse \"På topp\", der målet er å bestige flere av regionens høyeste topper, for etterpå å bli belønnet med poeng. Familien Osland har deltatt med svette, smil og entusiasme.</p>\
<p><strong class='inlineStrong'>- Jeg er ingen fjellgeit, men trives utrolig godt i den flotte naturen.</strong> For at dagen min skal være vellykket, må jeg ha vært ute. Det er nok å bare stelle med planter i hagen, men helst vil jeg rusle eller løpe i skog og hei.</p>\
<p>Når veltrente bein fører henne lenger innover i skogen, hender det at hun tenker på hvordan Bjerkreim kan bli en enda bedre kommune. Da tumler politiske utfordringer rundt i hodet hennes. Som politiker for Arbeiderpartiet lar hun sin stemme bli hørt både i kommunestyret og formannskapet. Og hun opplever å bli lyttet til, for her møtes politikerne med respekt for hverandre, uansett hvilket parti de tilhører.</p>\
<p>Kristine Osland berømmer om og om igjen ildsjelene i kommunen. Uten dem ville Bjerkreim vært fattigere, mener hun. Da er det godt at hun selv er en av dem som er med på å styrke fellesskapet gjennom en stor innsats i idretten, kulturlivet, politikken og religionen.</p>",
				"cite":"For at dagen min skal være vellykket, må jeg ha vært ute",
				"county":"Bjerkreim",
				"map":"bjerkreim",
				"byline":"Kristian Jacobsen"

			},
			{
				"id":"19",
				"name":"Emily & Ariana Steinberg",
				"intro":"Emily & Ariana Steinberg er tvillinger, født 31. Mai 2014. De ble til etter såkalt PDG – preimplantasjonsdiagnostikk. Det vil si at det ble gjennomført genetiske tester av eggcellene før de ble satt inn i livmoren. Dette for å forhindre at de fikk genet som mamma Guro er bærer av. Et gen som gir alvorlig kreft.",
				"video":"3489898",
				"html":"<p><strong class='inlineStrong'>- Da Guro ble født sa vi, mest på spøk, at den dagen hun kunne få barn var teknologien kommet så langt at det farlige genet ikke ville være et problem.</strong> Og nå står jeg her med de to små undrene mine, sier mormor Mia Dyvik Gullbrå mens hun forsiktig legger Ariana ned på stellebordet på rom 4010.</p>\
<p>Mamma står og ser på, mens tvillingsøster Emily ligger i sengen. Til sammen veier de rett i underkant av fire kilo og de er en måned gamle, men født åtte uker for tidlig. Da ville de ut, akkurat da pappa Hans var i gang med førsteslåtten. Egentlig ville de ut før, i mars, og de måtte tilbringe fem uker på sykehus. Inni mammas mage. Men det gikk bra. Nå er de her. Totalt uvitende om verden de er født inn i, og om de er bærere av genet. Derfor må de gjennom mange tester; den som utføres på øynene gjør utvilsomt mest vondt. Men det er blodprøven som vil gi det beste svaret, men det lar vente på seg.</p>\
<p>- Nå har vi endelig kommet oss inn i våre egne rutiner. De vokser, trives og har det godt. Det føles utrolig deilig. Jeg var veldig nervøs på veien hjem. På sykehuset har du noen rundt deg hele tiden, det er bare å dra i en snor, så kommer hjelpen. Her er vi helt alene. Men jeg slapper av og det går fint, sier mamma Guro.</p>\
<p>Etter fire uker på sykehuset kunne de endelig reise hjem. Hjem til Steinberg, opp den bratte og svingete bakken fra Eik. Oppe i dalen, der gårdene ligger tett i tett og kyrne beiter få meter fra huset. På den lille gården der pappa Hans vokste opp. Der skal de ta sine første ustø skritt på gårdtunet, der skal de lære, der skal de bo. Sammen med mamma, pappa, Sniff og Mekker.</p>\
<p>- Hundene passer på jentene. De ligger gjerne ved siden av sengen og holder vakt. Hvis noen ringer på gir de lyd. De bjeffer ikke akkurat, men de gir beskjed om at de passer på. Så jentene er allerede godt vant med lyder rundt seg, forklarer pappa Hans.</p>\
<p><strong class='inlineStrong'>Klokken passerer to og de to tvillingene gir fra seg små grynt.</strong> Det bekymringsfrie livet er herlig, her gjelder det å sove, spise og bæsje. I prioritert rekkefølge. Nå er det straks tid for mat igjen. For god appetitt har de, begge to. Så god at melkedosen nettopp måtte dobles. For hver dag blir de litt større.</p>\
<p>Torsdag 21. august fikk Ariana og Emily den gode beskjeden: De er ikke bærere av genet. Nå kan de fortsette på det vakre, bekymringsfrie livet sammen på Hovsherad. Og faktisk, det så ut de smilte litt ekstra til hverandre.</p>",
				"cite":"Nå er de her. Totalt uvitende om verden de er født inn i.",
				"county":"Lund",
				"map":"lund",
				"byline":"Lars Idar Waage"

			},
			{
				"id":"20",
				"name":"Alice Darby",
				"intro":"Alice Darby (21) er en transkjønnet kvinne. Født i Paris, oppvokst i London, Houston og Singapore. Flyttet til Stavanger som 15-åring. Bor og jobber i Stavanger.",
				"video":"3493419",
				"html":"<p><strong class='inlineStrong'>- Om 10 år har jeg forhåpentligvis fått meg en utdannelse, en jobb, reist mye rundt i verden, kanskje fått meg en liten katt, og er endelig ferdig med prosessen min, sier Alice Darby.</strong></p>\
<p>For prosessen til Alice har egentlig vart hele livet, men ikke hele tiden. Mer som bølger, som har kommet og gått. Det store vendepunktet i livet til Alice kom i februar da hun var 16, året etter at hun flyttet til Stavanger. Brikkene falt endelig på plass. Før det bodde hun både i Frankrike, England, USA og Singapore.</p>\
<p>- Da skjønte jeg sammenhengen. Jeg forstod grunnen til all usikkerheten, og tilværelsen og fremtidsdrømmene ble lettere å forholde seg til. Nå er det befriende å vite hva dette er, mener hun.</p>\
<p>Men som 16-åring er det ikke alltid lett å leve livet på den måten man vil, selv om man selv har skjønt sammenhengen. Det tok noen år før hun kunne leve livet fullt ut. I mellomtiden levde Alice et ganske asosialt liv.</p>\
<p><strong class='inlineStrong'>- Først mot slutten av året på folkehøyskolen følte jeg meg endelig akseptert.</strong> Jeg kunne slappe av, være meg selv og leve livet slik jeg ville. Som den jeg føler jeg er, forklarer Alice.</p>\
<p>Dette til tross, fortsatt kommer det følelser som handler om identitet. Som foran speilet.</p>\
<p>- Når jeg står opp om morgenen og setter meg foran speilet for å sminke meg, ser jeg ting som ikke stemmer med meg selv. Personen foran meg er ikke den jeg føler jeg er, sier Alice.</p>\
<p>Det siste året har Alice tatt opp fag fra videregående skole for å forbedre karakterene med tanke på høyere utdanning. Utover høsten brukes dagene til spansk på skolen og jobbing. Fritiden går med til venner, kunst og musikk. Et helt vanlig A4-liv med andre ord. Nesten.</p>\
<p>For først nå i år tok hun sitt første bad utendørs sammen med venner. Det har hele tiden vært et slags mentalt hinder.</p>\
<p>- Man blottlegger seg selv og kroppen sin på en helt egen måte i bikini. Jeg elsker vann, jeg elsker å bade. Men jeg klarte ikke å være med vennene mine for å bade. Nå klarte jeg det endelig, takket være vennene mine som overtalte meg til å bli med, sier hun.</p>\
<p>Prosessen er ikke ferdig før operasjonen er gjennomført. Når det blir, vet ikke Alice. Ingen vet. Det kan ta ett år, det kan ta ti år. Mange faktorer spiller inn. Men en dag vet Alice at prosessen vil være ferdig. Den hun endelig fant ut av da hun var 16.</p>\
<p>I mellomtiden er det bare å leve livet. Som kvinne.</p>",
				"cite":"Når jeg står opp om morgenen og setter meg foran speilet for å sminke meg, ser jeg ting som ikke stemmer med meg selv.",
				"county":"Stavanger",
				"map":"stavanger",
				"byline":"Lars Idar Waage"

			},
			{
				"id":"21",
				"name":"Siv Elise Seland",
				"intro":"Siv Elise Seland flyttet tilbake til barndomsgården med sin italienske mann. Sammen med resten av familien driver hun klesfirmaet Iis of Norway.",
				"video":"3497381",
				"html":"<p>– Venninna mi spør hvordan jeg klarer å ha tre barn samtidig som jeg driver eget klesmerke og løper halvmaraton hver uke. Det er bare å se på hagen. Det går utover den, ler Siv Elise Seland. Fra gården på Sæland driver hun Iis of Norway sammen med moren Olaug Vesterheim Seland.</p>\
<p>Siv Elise sitter ved kjøkkenbordet der iveren etter å drive med noe kreativt begynte å spire. Her tilbrakte en ung Siv Elise og farmoren timesvis med fargestifter, malepensler og strikketøy.</p>\
<p>– Hu var gårdskone og langt fra noe stilikon, men hun var en sånn type besteforeldre som ikke fins lenger. En sånn som hadde all verdens tid til meg. Vi kunne sitte her i timesvis og være kreative. Hun vekket gleden i meg til å skape ting.</p>\
<p>Fra kjøkkenet på Sæland gikk turen etter hvert sørover. Først til designutdannelse i Danmark, så til master i Milano. Her oppdaget Siv Elise at hun hadde talent. Etter endt utdannelse fikk hun tilbud om praksis hos Versace.</p>\
<p>– Jeg var ganske høy på meg selv og følte at jeg hadde verden for mine føtter. Tankene svirret til Paris og Tokyo. Samtidig hadde vi jo bestemt oss for å reise hjem.</p>\
<p>Til slutt tok hun sin italienske kjæreste med hjem til Jæren.</p>\
<p>– Jeg har aldri angret på det. Jeg er så takknemlig for at jeg kan kombinere jobben jeg elsker, med å ha et fullverdig familieliv, sier hun.</p>\
<p>Med Siv Elise vel hjemme ble morens klesmerke Davina omdøpt til Iis of Norway og designet fornyet. Inspirert av norsk strikketradisjon produserte de en kolleksjon fargerike lusekofter med paljetter. Kolleksjonen slo an. I løpet av ett år solgte de til butikker over hele landet.</p>\
<p>Siden oppstarten i 2006 har de utvidet med en barnekolleksjon. Etter noen mislykkede ekspansjonsforsøk selges 2014-kolleksjonen nå i USA.</p>\
<p>Bedriften holder hele familien i sving. Siv Elise designer. Olaug tar seg av kontorarbeidet. Faren er lagersjef, i ferd med å bygge om låven til kontorer og showroom. Barna Marco (10), Thomas (6) og Isabel (2) er modeller, og ektemannen en viktig støttespiller.</p>\
<p>For første gang på nesten ti år er det også dyr på gården.</p>\
<p>– Vi har to kasjmirgeiter med nydelig pels. Drømmen er å produsere ureiste klær, sier Siv Elise.</p> ",
				"cite":"Jeg var ganske høy på meg selv og følte at jeg hadde verden for mine føtter",
				"county":"Time",
				"map":"time",
				"byline":"Karina Lavik"

			}
]